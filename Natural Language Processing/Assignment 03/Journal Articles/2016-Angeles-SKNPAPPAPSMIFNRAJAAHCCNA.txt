








































 
 
 

KRITIKE  VOLUME TEN  NUMBER TWO  (DECEMBER 2016) 44-60 
 

 
© 2016 Judith R. Angeles, Tracie Kathlynne B. Bacarro,  
F.P.A. Demeterio, III, Jonathan Vergara Geronimo, and Patricia Bettina L. Peliño 
http://www.kritike.org/journal/issue_19/angeles_et al_december2016.pdf 
ISSN 1908-7330 
 

 
 

 
ARTICLE | On Filipino Identity and Culture 

 

Sa Kanilang Naiibang Pag-iindak at 
Pamumukadkad: Performativity at 

Pagkalesbiyan sa mga Indie Film na Rome 
and Juliet at Ang Huling Cha-Cha ni Anita 

 
Judith R. Angeles, 

Tracie Kathlynne B. Bacarro, 
F.P.A. Demeterio, III, 

Jonathan Vergara Geronimo, and 
Patricia Bettina L. Peliño 

 
 

Abstract: This paper features two Filipino independent films that 
discuss the relatively avoided topic of lesbianism in the Philippines. 
The “indie” films Rome and Juliet (2006) by Connie Macatuno and Ang 
Huling Cha-Cha ni Anita (2013) by Sigrid Andre Bernardo are 
comparatively studied to present the different images of the lesbian in 
the Filipino experience. This study relied upon the thoughts of the 
feminist philosopher Judith Butler and her idea of performativity. This 
idea broke the biological and naturalistic myths about sex which 
opened the assumption that sex is the cause of gender and it is that 
which serves as an implication for its being fluid. According to Butler, 
the terms “gender is performed” should be differentiated from 
“gender is performative.” The former concept is based on the matrixes 
that society dictates and imposes which then becomes a guideline on 
how to perform a gender; on the other hand, the second concept is 
shaped in view of the repeated performance of gender as a subversive 
break towards reconstruction coming from the imposed matrixes. This 
paper discovered how a variety of lesbian images were formed in the 
two abovementioned films, wherein due to the actions and decisions 
of the lesbian characters, they have proved that it was only the society’s 
matrix that control and create conflict to disrupt the free formation of 
these images. Although Butler is a western thinker, she was able to 
deepen the discourses of the Filipino scholars about gender which a 
number of them have endeavored to understand through gender 
studies and lesbian films in the country. By trying to find an alternative 

http://www.kritike.org/journal/issue_19/angeles_et%20al_december2016.pdf


 
 
 

J. ANGELES, et al.   45 
 

 
© 2016 Judith R. Angeles, Tracie Kathlynne B. Bacarro,  

F.P.A. Demeterio, III, Jonathan Vergara Geronimo, and Patricia Bettina L. Peliño 
http://www.kritike.org/journal/issue_19/angeles_et al_december2016.pdf 

ISSN 1908-7330 
 

 

analysis of the state of the lesbian in the Philippines that does not 
detach itself from the narrative of the country’s patriarchal and third 
world status, this paper may significantly contribute to gender 
activism and advocating equal aspirations for a true, free society. 

 
Keywords: Butler, lesbianism, gender performativity, independent 
films 

 
 
Introduksyon 
 

a konteksto ng pang-akademikong pananaliksik at pulitikal na usap-
usapan tungkol sa kasarian sa Pilipinas, mas malimit napagtutuunang 
pansin ang mga paksa ng pagkababae at pagkabakla kaysa 

pagkalesbiyan1. Kaya hangad ng papel na ito na makapag-ambag sa lokal na 
literatura at diskusyon tungkol sa nasabing penomenon sa pamamagitan ng 
pagsusuri sa dalawang Pilipinong “indie” (independent) film na tahasang 
tumalakay sa parehong penomenon. Para maging sistematiko at organisado 
ang pagsuri ng papel na ito ginamit nito ang kaisipan ng Amerikanong 
pilosopo, feminista at aktibistang si Judith Butler (ipinanganak: 1956), 
partikular na ang kanyang teorya tungkol sa gender bilang performativity.  

Ang indie film sa Pilipinas ay umusbong sa ika-21 na daang taon sa 
pagitan ng paghina ng industriya ng pelikula sa bansa, dulot ng dominasyon 
at hegemonya ng Hollywood, at ng paglaganap ng digital na teknolohiya na 
lubusang nagpababa sa halaga ng produksyon ng pelikula sa antas na abot-
kaya na ng maliliit at independyenteng filmmaker. Itinayo ang Experimental 
Cinema of the Philippines (ECP) ng diktaduryang Marcos noong 1982 upang 
hindi lubusang malantad ang panunupil nito. Nagpondo ito ng mga 
pelikulang de-kalidad, at mga obrang ibinunga ay gamit na pantapal sa mga 
pilat ng panunupil sa industriya2. Sa ganitong konteksto, ipinalalagay na 
nabuo ang pormula ng independent cinema nang itayo ang nasabing ECP 
dahil na rin sa posturang avant-garde na nalilikha sa mga pelikulang 
produkto nito. 

Pinasimulan ng ECP ang pagtatayo ng mga arkibong pampelikula 
para sa lokal na industriya, naipakilala ang sensura sa porma ng “film rating” 
at itinaguyod ang alternatibong pelikula. Binigyang-kahulugan ang 
                                                 

1 Sharon Anne Pangilinan. “Ang Pagdaloy sa Kasaysayan at Kasaysayan ng Pagdaloy 
ng Panitikang Lesbiyana ng Pilipinas,” in Likhaan: The Journal of Contemporary Philippine 
Literature, 3 (2009), 217-231.  

2 Bienvenido Lumbera, “Ang Pelikula sa Lipunang Filipino, Ang Lipunang Filipino sa 
Pelikula,” in Writing the Nation/Pag-akda ng Bansa (Quezon City: University of the Philippines 
Press, 2010), 388. 

 

S 

http://www.kritike.org/journal/issue_19/angeles_et%20al_december2016.pdf


 
 
 
46   PERFORMATIVITY AT PAGKALESBIYAN 
 
 

 
© 2016 Judith R. Angeles, Tracie Kathlynne B. Bacarro,  
F.P.A. Demeterio, III, Jonathan Vergara Geronimo, and Patricia Bettina L. Peliño 
http://www.kritike.org/journal/issue_19/angeles_et al_december2016.pdf 
ISSN 1908-7330 
 

 

alternatibong pelikula bilang pagkawala sa estetikang komersiyal at malaong 
nagpanihubog din sa nilalaman tungo sa pagtalakay ng mga isyung 
panlipunan. Sa pagsasantabi sa mga higanteng prodyuser, naisantabi rin ang 
kanilang kapitalistang interes na dati ay humadlang sa masining at 
malikhaing imahinasyon ng mga Pilipinong filmmaker. Sa paglaya ng mga 
Pilipinong filmmaker sa pakikialam ng mga higanteng prodyuser, tinalakay 
nila ang mga paksang dati ay hindi maaaring talakayin o hindi masyadong 
natalakay sa pelikula. Kaya naman nagkaroon ng pagkakataon ang paksa ng 
pagkalesbiyan na mailagay sa harap ng kamera.3  

Ngunit, kung babalikan ang pagsasakasaysayan ng pelikulang 
lesbiyan sa Pilipinas, nagsimulang magkaroon ng espasyo ng representasyon 
ang mga homosekswal noong dekada ’70, panahong itinuturing na gintong 
panahon ng pelikulang pambansa. Tinalakay sa artikulo ni Libay Cantor, na 
isa sa unang nagdalumat sa pelikulang lesbiyanismo sa Pilipinas, na 
bagaman may mga pagtatangkang lumikha ng mga lesbiyanang karakter sa 
mga pelikulang Filipino ay “napakababaw at napakabaluktot ng ideya ng 
lesbi[y]anismo ang ipinapakita sa karamihan sa mga pelikula”4. Para kay 
Cantor, ang diskurso sa mga naunang pelikulang homosekwal, na ang 
pagkalesbiyan bilang paggaya lamang sa kalalakihan at walang malay na 
pagpili, “pagkalito” o itinuturing na isang “phase” lamang ng pagiging 
babae. Sa obserbasyon naman ni Guieb tungkol sa pelikulang lesbiyan na 
nalikha ng pelikulang komersiyal sa mga unang panahon nito, ipinalalagay 
niyang walang maihahanay na matinong pelikulang lesbiyan at kung 
mayroon man ay komedi ang naging dulog dito.5 . Sa pagpasok ng indie film 
at tradisyong alternatibo sa paglikha ng pelikula, binigyang-hugis ang 
pagtatanghal sa mga lesbiyan sa mas realistikong imahe at karakter nito.  

Sa dinami-rami ng indie film na nagawa mula noong bungad ng ika-
21 daang taon, susuriin lamang ng papel na ito ang dalawang indie film na 
tahasang tumalakay sa nasabi nang paksa ukol sa pagkalesbiyan: ang Rome 
and Juliet ng 2006 at Ang Huling Cha-Cha ni Anita ng 2013 na binigyang-tuon 
at napili dahil sa baryasyon ng pagtalakay na ibinubukas ng dalawang 
                                                 

3 Grace Javier Alfonso, “Rome and Juliet: No Stereotyping of Women who Love 
Women,” in Manunuri ng Pelkiulang Pilipino (30 October 2014), 
<http://www.manunuri.com/reviews/rome_and_juliet_no_stereotyping_of_women_who_love_
women>, 12 March 2016. 

4 Olivia Cantor, “Lesbiana, Lesbiana, Paano Ka Isinasapelikula: Ilang Pagmumuni sa 
Pagsasadula ng mga Lesbiana sa Pelikulang Filipino,” in Tabi-tabi sa Pagsasantabi: Kritikal na Tala 
ng mga Lesbiana at Bakla sa Sining, Kultura, at Wika, ed. by Eugene Y. Evasco, Roselle V. Pineda, 
and Rommel B. Rodriguez (Quezon City: University of the Philippines Press, 2003), 367.  

5 Eulalio Guieb III, “Mga Anyo ng Sineng Filipino: Paghahanay at Paglilinaw ng mga 
Kinagisnan at mga Tunguhin,” in Sining ng Sineng Filipino (Quezon City: UP Sentro ng Wikang 
Filipino, 2009), 65.  

http://www.kritike.org/journal/issue_19/angeles_et%20al_december2016.pdf
http://www.manunuri.com/reviews/rome_and_juliet_no_stereotyping_of_women_who_love_women
http://www.manunuri.com/reviews/rome_and_juliet_no_stereotyping_of_women_who_love_women


 
 
 

J. ANGELES, et al.   47 
 

 
© 2016 Judith R. Angeles, Tracie Kathlynne B. Bacarro,  

F.P.A. Demeterio, III, Jonathan Vergara Geronimo, and Patricia Bettina L. Peliño 
http://www.kritike.org/journal/issue_19/angeles_et al_december2016.pdf 

ISSN 1908-7330 
 

 

pelikula bilang diskurso sa pangkasariang karanasan at paglikha ng 
representatibong imahe sa sinusuring penomena at panlipunang kalagayan. 
 
Dalawang Piling Indie Film  
 

Rome and Juliet: Nilikha ang pelikulang ito ni Connie Macatuno, sa 
ilalim ng Cinema One Originals, batay sa kwentong ginawa niya at 
screenplay na isinulat niya kasama si Chris Violago. Ginampanan ito ng mga 
kilalang artista, tulad nina Andrea del Rosario, Mylene Dizon, Rafael Rosell, 
Tessie Tomas at Glydel Mercado. Si Juliet (del Rosario) ay isang pre-school 
teacher na nakatakdang ikasal sa isang batang politikong si Marc (Rosell). 
Bilang bahagi ng paghahanda sa nalalapit na kasal, kinuha nila si Rome 
(Dizon) bilang wedding planner. Sa palagiang pag-uusap at pagsasama 
nagsimulang magkalapit ng loob sina Rome at Juliet sa isa’t isa. Sumibol ang 
kakaibang damdamin na noon lamang nila naramdaman. Sa simula, hindi 
nila lubusang nababatid ang kanilang damdamin sa bawat isa subalit 
kalaunan ay unti-unti na nilang napagtanto sa kanilang mga sarili na higit pa 
sa magkaibigan ang kanilang nararamdaman para sa isa’t isa. Minsang 
hinanap ni Marc si Juliet sa bahay nina Rome, naabutan niyang sabay na 
naliligo habang naghaharutan sina Juliet at Rome. Doon lamang niya 
nadiskubre na ang kanyang kasintahan ay may relasyon na kapwa babae. 
Matapos ang komprontasyon, nagawa pa ring patawarin ni Marc si Juliet. 
Subalit kinaumagahan, kinansela rin ni Marc ang kasalan dahil sa nabasa 
niya sa diary ni Juliet na naglalaman ng kanyang mga tula. Napabalita ang 
naudlot na kasal at ang dahilan nito na naging sanhi naman sa pagkaatake sa 
puso ng tatay ni Juliet. Sinisi ng Nanay (Tomas) ni Juliet ang naging desisyon 
ng kanyang anak. Hirap ang kalooban ni Juliet dahil sa pagkamatay ng ama, 
pagkagaling sa sementeryo, si Juliet ay nasagasaan at nawalan ng malay ng 
tatlong linggo. Dahil sa nangyari, natanggap ng ina ni Juliet si Rome dahil sa 
ipinakita nitong pagmamahal at pag-aalaga sa kanyang anak habang 
nakaratay sa ospital. Maging si Marc ay nagpaubaya na rin dahil alam niya 
sa kanyang sarili na hindi na siya mahal ng kanyang kasintahan. 

Ang Huling Cha-Cha ni Anita: Nilikha ang pelikulang ito ni Sigrid 
Andrea Bernardo, sa ilalim ng CineFilipino, Pixeleyes Multimedia at 
Ekweytormc, at batay sa kwento at screenplay na siya rin ang gumawa. 
Ginampanan ito ng mga artista na pinangunahan nila Angel Aquino, Teri 
Malvar, Jay Bordon, Marcus Madrigal at Lui Manansala. Si Anita (Bordon) ay 
isang opisyal ng Hukbong Sandatahan ng Pilipinas na magbabakasyon sa 
kanilang baryo sa Obando, Bulakan. Sa kanyang paghahandang bumalik sa 
lugar ng kanyang kabataan, nanumbalik rin ang mga alaala nang nakalipas. 
Ang batang Anita (Malvar) ay napalapit noon sa kababalik lamang na si Pilar 

http://www.kritike.org/journal/issue_19/angeles_et%20al_december2016.pdf


 
 
 
48   PERFORMATIVITY AT PAGKALESBIYAN 
 
 

 
© 2016 Judith R. Angeles, Tracie Kathlynne B. Bacarro,  
F.P.A. Demeterio, III, Jonathan Vergara Geronimo, and Patricia Bettina L. Peliño 
http://www.kritike.org/journal/issue_19/angeles_et al_december2016.pdf 
ISSN 1908-7330 
 

 

(Aquino). Sa mga mata ni Pilar isang nakababatang kaibigan lamang si Anita, 
ngunit sa mga mata ni Anita, si Pilar ay ang babaeng labis niyang 
hinahangaan at naging daan sa paggalugad ng tunay nitong sekswalidad. Isa 
sa mga dahilan sa pagbalik ni Pilar sa kanilang baryo ay si Oscar (Madrigal), 
dati niyang kasintahan at pinsan naman ni Anita. Labis na nasaktan si Anita 
nang madiskubre niya ang lihim na relasyon nina Pilar at Oscar. Nagbalik 
ang damdamin para sa isa’t isa ng dating magkasintahan ngunit muling 
naudlot ang relasyon dahil buntis na ang kasalukuyang kasintahan ni Oscar. 
Dahil sa nangyari, uminom ng pampalaglag si Pilar. Isang araw, sinundan ni 
Anita si Pilar sa bahay nito. Nakita niyang nawalan ng malay si Pilar habang 
papasok ng bahay. Tinulungan ni Anita si Pilar hanggang sa bumuti ang 
pakiramdam ng huli. Bilang kapalit, binigyan ng libreng masahe ni Pilar si 
Anita kahit pa tumanggi ang una dahil sa kulang pa ang kanyang naipong 
pera bilang kabayaran sa hilot. Sinabi ni Pilar kay Anita ang lihim nito at 
dahilan ng paglayo sa kanilang baryo ay dahil sa panghahalay ng sariling 
ama. Paggising ni Anita ay wala na si Pilar. Nagtapos ang pelikula sa aktwal 
na pagdalaw ni Anita sa kanilang baryo at sa kanyang muling pagbisita sa 
kapistahan ni Santa Clara. 
 
Gender bilang Performativity: Mga Imahe at Panlipunang 
Paghubog ng Pagkalesbiyan sa Dalawang Pelikula 
 
 Si Judith Butler ay kilalang teorista sa larangan ng feminismo at pag-
aaral tungkol sa kasarian. Kaugnay sa interes at adbokasiya ng kanyang mga 
pag-aaral, mahalagang malaman ng mga mambabasa na si Butler ay isang 
lesbiyan, na may kinakasamang babaeng partner, at mayroon silang anak na 
lalaki.  

Naging laganap sa maraming teorista ukol sa kasarian ang 
pagbibigay-diin sa pagkakaiba ng sex, bilang bayolohikal at natural na 
katangian, at gender, bilang kultural na katangian. Parehong “kasarian” ang 
salin sa Filipino ng “sex” at “gender,” kaya mula sa puntong ito ay isantabi 
na natin ang salitang “kasarian” at gamitin na lamang ang Ingles na mga 
kategoryang “sex” at “gender” para sa politikal na operasyon nito sa 
kasalukuyang pag-aaral. Sang-ayon si Butler sa laganap na prinsipyong ang 
gender ay isa ngang kultural na katangian.6 Ngunit tutol siya sa laganap rin 
na prinsipyong ang sex ay isang bayolohikal at natural na katangian. 
Ipinaliwanag ni Butler na kapag tinanggap natin ang pagiging bayolohikal at 
natural ng sex, o ang pagiging babae at pagiging lalaki, mapipilitan tayong 
                                                 

6 Judith Butler, Gender Trouble: Feminism and the Subversion of Identity (New York: 
Routledge, 1990). 

http://www.kritike.org/journal/issue_19/angeles_et%20al_december2016.pdf


 
 
 

J. ANGELES, et al.   49 
 

 
© 2016 Judith R. Angeles, Tracie Kathlynne B. Bacarro,  

F.P.A. Demeterio, III, Jonathan Vergara Geronimo, and Patricia Bettina L. Peliño 
http://www.kritike.org/journal/issue_19/angeles_et al_december2016.pdf 

ISSN 1908-7330 
 

 

tanggapin din ang implikasyon na dahil babae ang isang tao dapat lamang 
na pambabae ang kanyang gender, o dahil lalaki ang isang tao dapat lamang 
na panlalaki ang kanyang gender. Konseptwal na pinag-iiba naman ng 
Pilipinong iskolar na si Eulalio R. Guieb III, ang dalawang termino batay sa 
karanasang patriyarkal sa Pilipinas, aniya: “Kung gayon, bagama’t dalawa 
lang sa usapin ng ba[i]yolohiya ang sex ng tao (babae at lalaki), maraming 
socially constructed na kasarian, o gender preference o kinikilingang 
disposisyong pangkatauhan: lalaki, babae, bisexual, lesbian, transvestite, 
transgender, at iba pa.” Kung susuriin, nagkakasundo sina Butler at Guieb na 
hindi maikakahon ang konsepto ng gender lalo at pag-uusapan ang 
kompleks ng hegemonikong diskursong patriyarkal sa lipunan.  

Sa pelikulang Rome and Juliet, masusuri ang imahe ng hindi malay 
na pagkalesbiyan sa dalawang pangunahing karakter. Ilan sa mga imaheng 
nakita, una, pagkaramdam ng selos ni Juliet para kay Rome. Sa kabila ng 
nakatakdang kasal sa nobyo ay nakaramdam pa rin ng selos si Juliet para sa 
dating nobyo ni Rome na naging bisita nito. Dito nagsimula ang agam-agam 
sa damdamin ni Juliet at maging ni Rome. Nagisnan ni Juliet na magkayakap 
na nakahiga sa sofa si Rome at dating nobyo nito. Nagpakita ng pagkainis 
ang padabog na paghahanda ng agahan ni Juliet sa nasaksihan. Nagising si 
Rome dahil sa ingay at pilit na inuusisa ang problema. Biniro nito nang 
paulit-ulit si Juliet at sinabing nagseselos daw siya na mariin naman nitong 
itinanggi. Dahil sa paglalapit ng mukha habang nangungulit, nagdikit ang 
kanilang mga labi at parang napaso ang dalawa at tumigil sa pagtatalo. Sa 
ganitong inilahad na mga tagpo, mauunawaan ang ideya ni Butler ukol sa 
konsepto ng performance na walang radikal na bahid ng pagtatanghal sa 
gender at hindi nagiging buo ang aktwalisasyon dahil manipestasyon lamang 
ng pamantayang kultural at sitwasyong nagkokontrol ang humuhubog sa 
intensiyon ng aktor. Ayon kay Butler na sinipi nina Oslon at Worsham, "…the 
meaning of the performance is established by the intention of the actor-hardly. What 
are being performed are the cultural norms that condition and limit the actor in the 
situation." 7 Kung gayon, ang praktika ng pagkalesbiyan gaya ng pagseselos 
at mga pahiwatig ng pagkagusto ngunit hindi lantarang maipahayag at 
maideklara sa malayang pagkilos ay bunga ng mga restriksyong kultural na 
dikta ng kumbensiyong patriyarkal, mga kondisyong naglilimita kay Juliet 
na hayagang ilantad ang pakiramdam na hinuhubog ng kanyang gender.  

Sa kabilang banda, maipaliliwanag naman ang taliwas na konsepto 
ng performance sa panukalang performativity ni Butler bilang isang 

                                                 
7 Gary A. Oslon and Lynn Worsham, “Changing the Subject: Judith Butler’s Politics of 

Radical Resignification,” in Politics of Possibility: Encountering the Radical Imagination (New York: 
Paradigm Publishers, 2007), 30. 

 

http://www.kritike.org/journal/issue_19/angeles_et%20al_december2016.pdf


 
 
 
50   PERFORMATIVITY AT PAGKALESBIYAN 
 
 

 
© 2016 Judith R. Angeles, Tracie Kathlynne B. Bacarro,  
F.P.A. Demeterio, III, Jonathan Vergara Geronimo, and Patricia Bettina L. Peliño 
http://www.kritike.org/journal/issue_19/angeles_et al_december2016.pdf 
ISSN 1908-7330 
 

 

diskursibong bagay na may malayang katangiang hindi maikakahon sa mga 
pamantayang idinidikta ng lipunan. Maiuugnay ang substansya ng teoryang 
ito ni Butler ukol sa gender sa palagay ni Nietzche sa On the Genealogy of 
Morals na nagsasabing “there is no ‘being’ behind doing, effecting, becoming, ‘the 
doer’ is merely a fiction added to the deed – the deed is everything”8 Masusuri ang 
diwa ng teoryang ito sa mga imaheng nabuo naman sa karakter ni Anita, ang 
hayagang pagpapakita ng kawalang-hilig sa pananamit, kagamitan, at mga 
aktibidad na pambabae ay may malay na pagpapasya sa paulit-ulit na 
paggampan. Kitang-kita sa praktika ng pagkalesbiyan ni Anita na mayroon 
na siyang nabubuo na sarili niyang identidad na taliwas sa isteryotipong 
konstruksyon ng isang babae sa lipunang Pilipino. Sa unang bahagi ng 
pelikula, nakadamit pang-sundalo si Anita at naglalaro ng kasal-kasalan 
kasama ang dalawa niyang kalaro na sina Carmen at Goying. Sa larong ito, si 
Anita ang groom, si Carmen ang bride at si Goying ang pari. Makikita sa 
ganitong pagpoposisyon ang pagkiling ng karakter na si Anita sa gampaning 
lalaki. May pagkakataon na pinagsusuot ng bestida si Anita ng kanyang ina 
at dali-dali niyang pinalitan ng t-shirt na nagpapakita ng kanyang pagtanggi 
sa hinuhubog na katauhan ng kanyang ina sa kanyang pagkatao. Ang 
pagkainis sa pagsusuot ng gown at paglahok sa Santa Cruzan ay maituturing 
na manipestasyon din ng pagbasag sa kinokondisyon na tradisyong 
pambabae na hinuhubog sa lipunang ginagalawan nito. Kumikiling din si 
Anita sa pagbibisekleta at paglalaro ng trolly na karaniwang libangan ng 
lalaki. Sa mga ipinapakitang pagbalikwas ng karakter sa isteryotipong 
pambabaeng gawain, gampanin at kaayusan, tumitingkad ang 
pagpapakahulugan sa gender bilang performative, na nabubuo batay sa 
pagsasagawa at pagsasabuhay na higit pa sa simpleng pagpili o pagtatakda 
ng aktor.  

Kung lalagumin ang kaibahan ng performance at performativity sa 
pag-aaral kay Butler, importanteng alamin ang pagkakaiba ng katagang 
“gender is performed” sa “gender is performative.” Kapag sinabing “gender 
is performed,” ibig sabihin nito ay nadidiktahan na ang kasarian bago pa 
maobserbahan ang mga kaugalian at gawain ng isang tao. Mayroon nang 
tiyak na kaugalian na ginagawa para masabi na ang isang tao ay isang lalaki, 
babae, bakla o lesbiyan. Sa kabilang panig, kapag sinabing “gender is 
performative,” nangangahulugang ang kaugalian na ipinapakita ang may 
kapangyarihang magdikta kung ano ang gender ng isang tao. Kung tutuusin, 
parang pareho lang ang dalawang kataga, ngunit sa “gender is 
performative”, ang gender ng isang tao ay epekto lang ng mga kaugalian niya 

                                                 
8 Ibid., 24-25. 
 

http://www.kritike.org/journal/issue_19/angeles_et%20al_december2016.pdf


 
 
 

J. ANGELES, et al.   51 
 

 
© 2016 Judith R. Angeles, Tracie Kathlynne B. Bacarro,  

F.P.A. Demeterio, III, Jonathan Vergara Geronimo, and Patricia Bettina L. Peliño 
http://www.kritike.org/journal/issue_19/angeles_et al_december2016.pdf 

ISSN 1908-7330 
 

 

at sa una pa lamang, wala talagang gender sa kadahilanang ang kaugalian 
ang nagsasabi nito. Ito ay kabaliktaran naman sa “gender is performed.” 
Halimbawa, sa bakla o bading, kapag sinabi mong bakla o bading ang isang 
tao, ito ay lalaking nagdadamit babae o nagpapakita ng mga kaugaliang 
madalas makita o maranasan ng mga babae. Kaya sa ganitong pag-iisip, 
mayroon nang pangunahing ideya ng pagiging “bakla” ang isang tao dahil 
natatag na ang gender dito. Pero para sabihin ni Butler na “gender is 
performative,” ipinapalagay na niya na sa simula pa lamang ay wala talagang 
gender dahil ito ay epekto lamang ng mga kaugalian ng tao. Sa dalawang 
pelikula, binasag ang mga isteryotipong konseptong bitbit ng “gender 
performance” sa pamamagitan ng pagsisikap ng pelikulang tanggalin ang 
mga kategorya ng pagkalesbiyan na naitatag na sa karaniwang kamalayan 
ng lipunan. Kung tutuusin, hindi mamamalayan ng mga manonood ang 
pagpaksa sa pagkalesbiyan bilang sentrong isyu ng pelikula dahil sa simula 
pa’y hindi ninanais ng pelikulang gawing “subject of study” ang gender at 
ibukod na eksotikong pagtatanghal ito.  

Batay naman sa mga ideyang binanggit ni Butler sa kanyang Gender 
Trouble: Feminism and the Subversion of Identity, lalong mauunawaan ang 
malalim na kahulugan ng performativity na nakasalig sa malalim na lebel ng 
panlipunang konsepto ukol sa pagiging lesbiyan. Taliwas sa karaniwang 
ideya ng sex at gender na ang “sex ay sanhi ng gender,” ipinaglalaban ni 
Butler na hindi ito totoo. Sa halip ay “gender ang nananaig, at hindi sex.” 
Kung isasakonteksto ito sa karanasang ipinapamalas sa pelikula, ang 
pagkakaroon ng relasyon nina Rome at Juliet na hindi naglilinaw ng takdang 
posisyon o gampanin sa relasyon ay nagpapakita pa rin ng imaheng “femme” 
sa mga karakter o pagpapanatili ng pisikal na posturang babae habang 
nagaganap ang transpormasyong panloob. Nangyari ito matapos na umamin 
si Juliet ng kanyang nararamdaman para kay Rome sa pamamagitan ng 
pagbabasa ng isang tula na nagpapahayag ng matinding damdamin ng 
karakter. Dahil dito, natuklasan nila sa kanilang sarili ang nais nilang 
mangyari sa kanilang dalawa. Sa puntong ito, malinaw ang pananaig ng 
gender o malayang pagpapasya ng kasarian at walang kaugnayang 
pangsanhi (causal connection) ang sex at gender sa ganitong malayang 
pagsasabuhay. Ayon pa kay Butler, totoo ngang may pagkakaiba ang pisikal 
na anyo ng babae at lalaki, ngunit kultura ang nagpapalaki sa pagkakaibang 
ito. Sa halip na sex ang sanhi ng gender, ipinakita niya na gender ang sanhi 
ng sex.9 Hindi lamang pinutol ni Butler ang ugnayang pangsanhi sa pagitan 
ng sex at gender, kung hindi binaligtad pa niya ito. Sa puntong pareho nang 
artipaktwal ang sex at gender, gaya ng nabanggit na, hindi na dapat 
limitahan ang konsepto ng gender sa mga kumbensiyong pambabae o 
                                                 

9 Ibid., 30. 

http://www.kritike.org/journal/issue_19/angeles_et%20al_december2016.pdf


 
 
 
52   PERFORMATIVITY AT PAGKALESBIYAN 
 
 

 
© 2016 Judith R. Angeles, Tracie Kathlynne B. Bacarro,  
F.P.A. Demeterio, III, Jonathan Vergara Geronimo, and Patricia Bettina L. Peliño 
http://www.kritike.org/journal/issue_19/angeles_et al_december2016.pdf 
ISSN 1908-7330 
 

 

panlalaki lamang. Gayundin, maaaring isakonteksto ang mga pahayag na ito 
sa pagpili ng isang tao ng katulad o kasalungat na gender para sa isang 
romantikong relasyon.  

Mapatutunayan din ang diwa ng ganitong mga pananaw sa pelikula 
sa pamamagitan ng pagiging malapit ni Anita kay Pilar. Kung tutuusin, wala 
namang masama kung maging malapit ang dalawang babae sa isa’t isa lalo 
pa’t may malaking agwat ang kanilang edad at walang anumang 
itinatakdang pamantayan sa pagkakaibigan. Ngunit sa kasong ito, ang 
dahilan ng pagiging malapit ni Anita kay Pilar ay dahil sa pagkabighani nito 
sa dalaga sa unang pagkakataon; sinabi pa niya sa kanyang mga kaibigan na 
si Pilar ang nais nitong makasama, kung kaya’t ang pagiging malapit niya ay 
hindi lamang isang simpleng pagtutumbas sa “kaibigan” dahil ang isa sa 
kanila ay may sikretong pagtingin at malayong pagtanaw pa sa pagiging 
“asawa” balang araw. Mapatutunayan din ito sa matinding pagnanais ni 
Anita na magpahilot kay Pilar at pag-iipon ng sapat na pera upang matamo 
ang inaasam na kaganapan ng nararamdaman. Malinaw na binabasag nito 
ang kumbensiyong naglilimita lamang sa heterosekswal na uri ng 
pakikipagrelasyon at tumatawid sa homosekswal at iba pang kombinasyon 
ng ugnayan, dahil ang pamantayang ginagamit ay ang malayang pagpili at 
pakiramdam.  

Masusuri din ang ganitong pananaig ng gender sa mga tagpo ng 
hindi minsanang pagtatalik ng dalawang bidang babae sa pelikulang Rome 
and Juliet, matapos ang pag-amin sa kanilang nararamdan. Ang pagtatalik 
ng dalawang karakter bilang isang gawain ay pagpapamalas ng malalim na 
ugnayan at pagpapahayag ng gender na hindi malilimitahan pa ng 
kumbensiyong kakabit ng sex. Maibabahagi rin kaugnay sa mga tagpong ito 
ang diin ni Butler tungkol sa performativity, na ang gender ay hindi dahil sa 
sex, kung hindi isang produkto lamang ng mga tungkulin o mga bagay na 
ginagampanan ng bawat isa sa ating lipunan o buhay.  

Ang imahe naman ng pakikipagrelasyon ng dalawang bidang babae 
sa lalaki, si Rome na iniwan ng boyfriend para magpakasal sa iba 
samantalang si Juliet naman na nakatakdang ikasal subalit nakadama pa rin 
ng pagmamahal sa parehong kasarian. Sa ganitong pagkakabuo, maaring 
ipalagay ang nosyong hindi maikakahon ang gender sa mga kategoryang 
ipinapataw ng lipunan gaya ng lesbiyan na maaaring bisekswal at/o babae. 
Muling mapagnilalayan sa mga karanasang ito ang diwa ng pagiging “fluid” 
ng gender. Ang pagbaklas ni Butler sa bayolohikal at naturalistikong mito 
tungkol sa sex ay nagbukas sa posibilidad na maaaring hindi lamang 
dadalawa ang sex, at ang kanyang pagtanggi na sanhi ang sex sa gender ay 
nagbigay implikasyon na hindi rin dadalawa o aapat lamang ang gender. Sa 

http://www.kritike.org/journal/issue_19/angeles_et%20al_december2016.pdf


 
 
 

J. ANGELES, et al.   53 
 

 
© 2016 Judith R. Angeles, Tracie Kathlynne B. Bacarro,  

F.P.A. Demeterio, III, Jonathan Vergara Geronimo, and Patricia Bettina L. Peliño 
http://www.kritike.org/journal/issue_19/angeles_et al_december2016.pdf 

ISSN 1908-7330 
 

 

katunayan, naniniwala si Butler na marami ang gender at hindi lamang ito 
pambabae, panlalaki, pagkabakla at pagkalesbiyan. 

Nahuhubog din ang gender bilang performative sa kabila ng mga 
panlipunang pagpigil at pagkontol na lumilikha ng mga epekto ng 
pagbabawal, pagsasantabi at pagbabanta ng kaparusahan sa hindi pagsunod 
sa pamantayan at paulit-ulit na pagsasagawa ng gender na maaaring 
magdulot ng pagbuo at pagkawasak nito. Halimbawa, maaaring may 
nalilikhang takot sa loob ng isang kloset kung bakit hindi mailantad ang 
ganap na pagsasagawa ng kanyang gender. Sa pelikula, matingkad na 
napalitaw ang mga social matrix na bumubuo ng kontrol at pagbabanta. 
Bilang tugon sa ganitong social matrix, pinatingkad sa pelikula ang imahe ng 
pagnanais ng dalawa na ipaglaban ang relasyon. Makikita ito sa dulong 
bahagi ng pelikula na marami ang tumutol at nanghusga sa uri ng relasyong 
umiiral sa dalawa. Naging sanhi ito ng maraming suliranin lalo sa panig ni 
Juliet. Itinakwil siya ng kanyang ina dahil na rin sa pagkamatay ng kanyang 
ama, nagalit ang kanyang dating nobyo, pinag-tsitsismisan siya ng buong 
baryo at napipinto pang matanggal sa trabaho dahil sa kanyang gender. 
Magkagayunman, pinili pa rin nilang manatili sa piling ng bawat isa at 
patunayan na tunay ang kanilang pagmamahal sa kabila ng magkatulad na 
gender, ang paulit-ulit na praktika ng kanilang nararamdaman. Nailarawan 
sa pelikula ang iba’t ibang panlipunang pwersa na nagdidikta ng mga 
isteryotipo at de-kahong pagtingin sa gender na iniaangkop alinsunod sa 
mga gampaning domestiko, kultural at ekonomiko. May namamayaning 
panlipunang matrix na paulit-ulit na nagdidikta ng unipormidad sa gender 
na naglilimita lamang sa pagkalalaki at pagkababae, ngunit dahil hindi 
maikakahon ang gender, palagiang nariyan ang paglaban.  

Tinalakay din ni Butler ang naturalistiko at daynamikong praktika 
ng gender na: “Gender ought not to be construed as a stable identity or locus of 
agency from which various acts follow; rather, gender is an identity tenuously 
constituted in time, instituted in an exterior space through stylized repetition of 
acts.”10 Sa pahayag na ito, ang kahulugan ng time ay hindi tumutukoy sa 
panahong nangyayari makalipas ang isang gabi lamang. Ang konsepto ng 
oras sa puntong ito ay ang paulit-ulit na kilos na nagpapahiwatig din na hindi 
maikukulong sa panahon ang pagsasakilos ng gender. Gayundin, sa exterior 
space, na importanteng alalahanin na pupwedeng mag-iba ang konsepto ng 
gender depende kung saan naninirahan ang isang tao. Sa pagkakabuo ng 
imahe ni Anita halimbawa, makikita ang manipestasyon ng pagkalesbiyan sa 
palagiang pamamantasya kay Pilar sa iba’t ibang paraan at pagkakataon: ang 
ilusyon na kasabay si Pilar sa trolly, pagtabi sa kanyang higaan, paghalik sa 

                                                 
10 Ibid., 179. 
 

http://www.kritike.org/journal/issue_19/angeles_et%20al_december2016.pdf


 
 
 
54   PERFORMATIVITY AT PAGKALESBIYAN 
 
 

 
© 2016 Judith R. Angeles, Tracie Kathlynne B. Bacarro,  
F.P.A. Demeterio, III, Jonathan Vergara Geronimo, and Patricia Bettina L. Peliño 
http://www.kritike.org/journal/issue_19/angeles_et al_december2016.pdf 
ISSN 1908-7330 
 

 

kanya sa pamamagitan ng silindro, pagguhit ng mukha ng isang babae sa 
unan, pagputol sa kanyang mahabang buhok ni Pilar, at pakikipagsayaw ng 
Cha-Cha sa dalaga ay likha ng lahat ng kanyang hindi maipahayag na 
damdamin at praktis ng gender. Mula sa simpleng pamamantasya nalinang 
ang pagnanasa tungong realistikong pagsasagawa ng gender gaya ng 
panliligaw sa pamamagitan ng paghahatid sa palengke kay Pilar at pagdalaw 
sa bahay pagkatapos ng oras ng panghihilot ni Pilar. Mapatutunayan sa 
ganitong mga tagpo ng paulit-ulit na pamamantasya ang paglampas sa 
limitadong oras at espasyo na pinagsimulan din ng aktwalisasyon at 
kaganapan ng gender.  

Ang paulit-ulit na pagsasagawa ng gender labas sa de-kahong 
pananaw at hindi pakikipagkompromiso sa mga nilikhang pamantayan ay 
politikal na pagpapasyang pagmumulan ng paglaban, subersyon at paglaya. 
Kailangang hamunin ang kultural na matrix na may sinusunod na kaayusang 
nagdidikta ng katanggap-tanggap na identidad ng gender dahil sa pagtugon 
nito sa umiiral na mga kultural na pamantayan at kaayusan. Sa dalawang 
pelikula, makikita ang magkakaibang pamamaraan ng mga lesbiyan sa 
pagtatanghal ng kanilang pagkatao at paglaban sa ipinapataw na kaayusan 
ng mga umiiral na social matrix. Ang pagsasabi ni Anita ng kanyang 
nararamdaman para kay Pilar. Sa isang bahagi ng pelikula, makikitang tila 
may inaamin si Anita ukol sa dahilan ng kanyang pagkagusto kay Pilar 
lalong-lalo na ang pisikal na katangian nito. Gayundin, makikita ito sa 
matapang na pagtatapat sa kanyang pamilya sa pamamagitan ng kanyang 
pinsan na si Oscar at ng kanyang ina. Patunay ito ng transpormasyon ng 
nararamdaman ni Anita na desidido sa kanyang pagpili at pagpapasya, isang 
politikal na praktika ng kanyang gender at deklarasyon ng identidad. Sa 
kabilang banda naman, ang mga nabanggit nang pakikipagtunggali nina 
Rome at Juliet para ipahayag ang kanilang nararamdaman sa kabila ng mga 
panlipunang kontrol at banta ay malinaw na nagpapamalas naman ng 
pagsasakapangyarihan sa kanila 
 
Paglaban, Pagbalikwas at Paglaya: Muling Pagbubuo ng 
Pagkalesbiyan at Tunggaliang Panlipunan  
   
 Sa kabila ng pag-iral ng mga panlipunang pwersa na nagdidikta at 
naglilimita sa unipormidad ng gender na nakatali sa kategoryang 
heterosekswal bilang batayan ng pag-iral, nalilikha ang kahulugan ng gender 
bilang isang kontra-diskurso at kontra-kulturang pagtatanghal sa isang 
patriyarkal na lipunan. Sa dalawang pelikula, masasalamin ang mga 
namamayaning tunggaliang ito sa panig ng nagpapataw ng matrix ng 

http://www.kritike.org/journal/issue_19/angeles_et%20al_december2016.pdf


 
 
 

J. ANGELES, et al.   55 
 

 
© 2016 Judith R. Angeles, Tracie Kathlynne B. Bacarro,  

F.P.A. Demeterio, III, Jonathan Vergara Geronimo, and Patricia Bettina L. Peliño 
http://www.kritike.org/journal/issue_19/angeles_et al_december2016.pdf 

ISSN 1908-7330 
 

 

lipunan at panig ng isinasantabi at humahamon sa umiiral na kaayusan. 
Masasalamin din ang mga tunggaliang ito na maikakategorya sa 
mahahalagang institusyon/pwersang panlipunan na nagtatakda ng 
panlipunang matrix gaya ng estado, simbahan at akademya. Gayundin, 
matutunghayan sa pelikula ang iba’t ibang pamamaraan ng paglaban ng mga 
karakter na lesbiyan upang itanghal ang isinasantabing pag-iral.  

Sa pelikulang Rome and Juliet, ang unang paraan ng pagkontrol ay 
sa pamamagitan ng diskriminasyon. Unang nakaranas ng hindi pagtanggap 
sa kanyang gender ang ina ni Juliet. Sinaktan nito si Juliet sa pisikal at 
pasalitang paraan gaya ng pananampal, paninisi, at panghuhusga sa 
kanyang pakikipagrelasyon at pagyurak sa pagkatao ng kanyang karelasyon. 
Sa ganitong punto, ipinapakita lamang ng pelikula ang realistiko at 
karaniwang reaksyon ng isang ina na nagpapalaki ng anak sa isang 
konserbatibong tipo ng lipunan na may luma at tradisyunal na pananaw. 
Ang ganitong pagkakahon ng ina ni Juliet sa kanyang gender ay taliwas sa 
pagtingin ni Butler sa gender, para sa kanya, pareho nang artipaktwal ang 
sex at gender kaya dapat ay wala nang magsasabi na dahil babae ang isang 
tao ay kailangang pambabae ang kanyang gender, o dahil lalaki ang isang tao 
ay kailangang panlalaki ang kanyang gender. Bilang isang anak, tinanggap 
na lamang ni Juliet ang pagtatakwil ng kanyang ina ngunit bilang pagliligtas 
sa kanyang pagpapasya ay ipinagpatuloy ang kanyang pakikipagrelasyon 
bilang praktis ng kanyang gender. Kaugnay rin sa uri ng diskriminasyon ang 
aspektong ekonomiko at pamantayang ipinapataw sa larangan ng 
propesyon, dahil sa kumakalat na tsismis ukol kay Juliet, kinausap siya ng 
kanyang prinsipal sa pinapasukang pre-school at hinatulan ng 
administrasyon ang kanyang kagalingan bilang guro batay sa kanyang 
gender. Masusuring hindi patas ang batas ng empleyo pagdating sa mga 
homosekswal. Sa kabila ng pagiging mahusay na guro ni Juliet ay 
mawawalan siya ng trabaho dahil lamang sa pagiging lesbiyan. Ang hindi 
pagsang-ayon ng mga magulang ng mga estudyante sa eskwelahan ay 
pagpapakita rin ng namamayaning homopobikong kamalayan ng mga 
mamamayan. Bilang tugon sa mga paraan ng pagpigil, pagkontrol at 
pagbabanta, at takot na naranasan ni Juliet ay itinuloy pa rin niya ang 
kanyang pasya na maging lesbiyan at pinanindigang huwag ipagpatuloy ang 
kanyang kasal kay Marc. Mahalagang maitala ang reaksyon ni Marc na sa 
una ay hindi tanggap ang pagiging lesbiyan ng nobya subalit kalauna’y 
naintindihan at natanggap niya ang gender nito. Naging malaking usapin 
para kay Marc ang pakikipagrelasyon ni Juliet kay Rome dahil ito ay isang 
babae. Gayundin, makabuluhan ang ginamit na metapora ng pelikula ukol 
sa pagdidikta ni Marc kay Juliet sa pamamagitan ng pagbibigay ng panali sa 
buhok at pagbubutones ng damit na nagpapahiwatig ng namamayani pa ring 

http://www.kritike.org/journal/issue_19/angeles_et%20al_december2016.pdf


 
 
 
56   PERFORMATIVITY AT PAGKALESBIYAN 
 
 

 
© 2016 Judith R. Angeles, Tracie Kathlynne B. Bacarro,  
F.P.A. Demeterio, III, Jonathan Vergara Geronimo, and Patricia Bettina L. Peliño 
http://www.kritike.org/journal/issue_19/angeles_et al_december2016.pdf 
ISSN 1908-7330 
 

 

estrukturang pyudal kung paano dapat kumilos ang isang babae sa isang 
konserbatibo at patriyarkal lipunan.   

Sa pelikulang Ang Huling Cha-Cha ni Anita, ang pagtatakda ng 
kultural na pamantayang kumbensyunal ay nagtatakda ng mga inaasahang 
gawi at pagkilos na pilit ipinapataw ng ina sa batang Anita. Bilang 
subersibong tugon ng batang Anita sa pamantayang ito, taliwas ang kanyang 
inaasal at ikinikilos sa ipinapataw na pamantayan ng ina, ni hindi nagkaroon 
ng alinlangan ang batang Anita sa kanyang gender na lalong napagtibay sa 
pagdating ni Pilar. Ang pagiging isang relihiyoso at panatiko ng ina ng 
batang Anita ang ipinapalagay na isa sa malakas na pwersang humuhubog 
ng kanyang sarado at isteryotipong pananaw sa gender. Itinatanghal sa 
pelikula ang kapangyarihang taglay ng simbahan sa pagpapalaganap ng 
ritwalistikong paniniwala na lumilikha ng mga kultural na pamantayan sa 
gawi at pagkilos ng mga sakop nito. Matingkad na kontra-dikursong 
argumento ng pelikula ang pagiging lesbiyan ng batang Anita sa kabila ng 
ipinapalagay na produkto ng pamamanata kay Santa Clara. Nais igiit ng 
ganitong naratibo ang paglalagay ng espasyo sa mga homosekswal at pag-
angkin sa kanila bilang mga nilikha rin ng Diyos. Masasabing ang paulit-ulit 
na pagtanggi ng batang Anita sa unipormidad na ipinapataw sa pananamit 
at gawi ay malinaw na isang anyo ng subersyon at pagbalikwas sa 
hegemonikong tradisyong konserbatibo sa pagbibihis at pagpapakahulugan 
sa kanyang gender na hindi maikakahon o maididikta ninuman. Ang 
paghuhugis ng kamalayan ni Anita batay sa tinatanaw na uri ng 
pakikipagrelasyon ay masasalamin naman sa deklarasyon ng kanyang 
katauhan sa mga kalaro na nagpapakita rin ng paggigiit at malayang pagpili. 
Dahil nasa hukbong sandatahan naman ang matandang Anita (Bordon). 
Hindi naging balakid ang kanyang napiling gender sa kanyang napiling 
propesyon, lalo pa’t matingkad naman ang machismong oryentasyon sa 
larangang militar. Maliit lang din ang naging bahagi sa pelikula ng 
matandang Anita subalit nagsisilbing balidasyon ito ng kanyang kaganapan 
na tinahi ng kanyang musmos na gunita at nakaraan.  
 
Kongklusyon  
 

Mula sa pagsusuring ginawa sa dalawang pelikula, nagkakaroon ng 
matibay na pundasyon ang kataga ni Butler na “Gender is performative.” 
Bagaman siya ay hindi isang Pilipinong pilosopo, naging akma ang kanyang 
pananaw ukol sa pagpapakahulugan sa gender maging dito sa Pilipinas na 
may matinding karanasang partriyarkal, isang dominanteng diskursong 
pangkasarian na mahigpit ding tinutunggali ni Butler sa kanyang mga teorya 

http://www.kritike.org/journal/issue_19/angeles_et%20al_december2016.pdf


 
 
 

J. ANGELES, et al.   57 
 

 
© 2016 Judith R. Angeles, Tracie Kathlynne B. Bacarro,  

F.P.A. Demeterio, III, Jonathan Vergara Geronimo, and Patricia Bettina L. Peliño 
http://www.kritike.org/journal/issue_19/angeles_et al_december2016.pdf 

ISSN 1908-7330 
 

 

at maaaring maging sa praktikang panlipunan bilang lesbiyan. Kung 
palalalimin pa ang argumentong ito sa isyung pangkasariang kaugat sa 
hustisyang panlipunan, maaaring pagnilayan ang mga pahayag ni Guieb na: 
“…ang patriyarka sa kabuuan ay tungkol sa pagsusumikap ng kapwa babae 
at lalaki tungo sa isang uri ng katarungang panlipunan (social justice) na 
magpapalawak sa kani-kanilang opsiyon sa lipunan nang walang kasangkot 
na pang-aapi sa kap[u]wa lalaki at babae.”11 Ang teorya ni Butler ukol sa 
pagbubuo ng gender batay sa mga itinatakdang panlipunang matrix at 
pagwasak nito sa pamamagitan ng paghamon at paglaban gamit ang paulit-
ulit na pagtatanghal bilang proseso ng subersiyon ay maituturing na 
matingkad na karanasan ng pakikibakang pangkasarian saanmang panig ng 
daigdig. Bagaman, hindi isinasantabi ng ganitong obserbasyon ang 
katotohanang magkakaiba ang anyo ng pagkontrol at pamamaraan ng 
paglaban na isinasagawa sa iba’t ibang bansa ay masasabing relatibo namang 
magkaugnay ang mga lipunan sa daigdig na kapwa dumaranas ng 
pagsasantabi at pagsikil sa malayang pagpili ng gender at pangangailangan 
ng pambansa at pandaigdigang kilusan para sa panlipunang pagkakapantay-
pantay. Kung isasakonteksto ang pag-unawa sa kabuluhan ng pag-aaral sa 
gender na kabuhol ng panlipunang karanasan ng mga bansa partikular sa 
ikatlong daigdig, mahalagang mailapat bilang kaugnay ang panunuri ni 
Tolentino ukol sa isyu feminisasyon ng pagkalalaki at paghubog ng mga 
panlipunang entidad na kabuhol ng proyektong service economy sa Pilipinas 
sa edad ng globalisasyon.12 Napalalim ni Butler ang diskursong Pilipino ukol 
sa gender, sa pamamagitan ng paghahapag ng alternatibong pagsusuri sa 
kalagayan ng lesbiyan sa Pilipinas na hindi bukod sa politikal na kontekstong 
patriyarkal at pagiging kasapi ng ikatlong daigdig nito.  

 Sa tulong ng ilang indie film, na kadalasan ay mas bukas sa mga 
temang ganito, naipakita na tunay ngang ang paulit-ulit na gawain at 
kaugalian ang siyang nagiging batayan ng pagtatalaga sa isang tao bilang 
lesbiyan, bakla, tomboy, bisekswal at iba pang kategorya. Sa dalawang 
pelikulang ginamit sa pagsusuring ito, hindi batayan ang edad upang 
magpakita ng mga gawi at kaugalian na magtatakda sa gender ng isang tao 
dahil kung titingnang mabuti, magkaiba ang edad, antas at paraan ng 
pagtatanghal sa pinaksang mga lesbiyan. Napatunayang sumisibol ang 
pagkalesbiyan na walang pinipiling edad at panahon na nagsasantabi sa 
nosyong bayolohikal at kultural ang pagkakahubog ng gender. Ang 

                                                 
11 Ibid., 63. 
12 Rolando B. Tolentino. “Lalaking Pin-up, GRO, at Macho Dancer” In Lalaking Pin-up, 

GRO, at Macho Dancer: Ang Pagtatanghal ng Pagkalalaki sa Edad ng Globalisasyon (Pasig City: Anvil 
Publishing, Inc., 2004), 1-48. 

  

http://www.kritike.org/journal/issue_19/angeles_et%20al_december2016.pdf


 
 
 
58   PERFORMATIVITY AT PAGKALESBIYAN 
 
 

 
© 2016 Judith R. Angeles, Tracie Kathlynne B. Bacarro,  
F.P.A. Demeterio, III, Jonathan Vergara Geronimo, and Patricia Bettina L. Peliño 
http://www.kritike.org/journal/issue_19/angeles_et al_december2016.pdf 
ISSN 1908-7330 
 

 

dalawang pelikula ay may magkaibang pagtatanghal ng gender. Sa Rome 
and Juliet, hindi binibigyan ng tiyak na leybel ang ginagampanan ng mga 
lesbiyanang karakter kung sinong gumaganap sa babae at lalaki samantalang 
malinaw ang posisyon ng ikalawang pelikula sa pagtatanghal kay Anita 
bilang nagdadalagang lesbiyana na umibig sa nakatatandang babae. 
Natuklasan sa papel na ito na ang pagkakabuo sa mga imahe ng lesbiyan sa 
dalawang pelikula ay ibinunga ng kanilang paulit-ulit na pagkilos at 
pagpapasya na halos walang ipinagkaiba sa heterosekswal na gender: (1) 
imaheng femme o pagpapanatili ng posturang babae, (2) pakikipagtalik 
bilang praktika ng pagnanasang sekswal, (3) pagtaliwas sa isteryotipong 
unipormidad ng pananamit, kagamitan at aktibidad, at (4) mapangahas na 
pakikipaglaban at deklarasyon ng pag-ibig. Samantala, may mga 
natuklasang naiibang praktis ng pagkalesbiyan bilang gender: (1) 
pagkagusto sa parehong sex at (2) pagpapantasya o pag-iilusyon sa malayang 
sarili. Kung susuriin, hindi naman mailalayo ang praktis ng gender maging 
heterosekswal man o homosekswal man ito, tanging ang matrix ng lipunan 
ang nagpapataw ng pamantayan na nagsisilbing dikta at kontrol upang 
lumikha ng tunggalian sa malayang pagkakabuo nito.  

Kung susuriin, walang nabanggit sa pelikula na anumang leybel 
upang ilarawan ang gampanin/role at pagkilos ng mga karakter sa pelikula. 
Magkaiba rin ang paraan at tindi ng pagkontrol sa mga lesbiyan sa dalawang 
pelikula: 1) ang pagkontrol ng pamilya na may konserbatibong pananaw na 
hinuhubog ng kamalayang panatiko at relihiyoso; 2) isteryotipong 
konstruksyon sa larangan ng propesyon; 3) matinding homopobikong 
kamalayan lalo sa pook-rural; at 4) namamayaning pamantayang kultural na 
isinasabuhay sa isang lipunan.   

Napatunayang ang matrix ng lipunan din ang nagtatakda ng 
kawalan ng patas na pakikitungo sa mga lesbiyan na madalas na nakakaranas 
ng diskriminasyon dahil itinuturing na naiiba at taliwas sa normatibong 
kaayusan. Bagaman, matingkad din na masusuri na kumpara sa iba pang tipo 
ng homosekswal, ipinapakita sa dalawang pelikula na madaling tanggapin 
ang mga lesbiyan sa ating makapamilya at machismong kulturang Pilipino 
na pinatunayan sa parehong pelikula. Natanggap ng ina ni Juliet ang 
kanyang pagkalesbiyan gayundin ang ina ni Anita sa murang gulang pa 
lamang nito.  

Sa kabila ng pagtatanghal sa mga lesbiyan bilang marhinalisadong 
sektor ng lipunan, nagbubukas ng politikal na potensyal ang dalawang 
pelikula na igiit ang diskurso ng humanisasyon sa mga lesbiyan sa lipunang 
Pilipino. Bagaman, marapat nga na lampas pa sa ganitong makitid na 
diskurso ay marapat na maitanghal nang ganap ang mga homosekswal 

http://www.kritike.org/journal/issue_19/angeles_et%20al_december2016.pdf


 
 
 

J. ANGELES, et al.   59 
 

 
© 2016 Judith R. Angeles, Tracie Kathlynne B. Bacarro,  

F.P.A. Demeterio, III, Jonathan Vergara Geronimo, and Patricia Bettina L. Peliño 
http://www.kritike.org/journal/issue_19/angeles_et al_december2016.pdf 

ISSN 1908-7330 
 

 

bilang kabuuan at hindi laging kabalangkas sa daynamiks ng mga 
heterosekswal. Pinagtangkaan din ng pelikula na magbukas ng pagninilay 
ukol sa saradong pagtingin ng relihiyon sa mga praktika ng 
homosekswalidad at humihingi ng pagkilalang bahagi sila ng sambayanang 
Kristiyano. Mahihinuha rin na hindi mahalaga ang kategorisasyon, leybeling 
at pagpapangalan sa paghubog ng malayang identidad ng gender. Ang 
pagpapakahulugan sa gender ay nakabatay sa politikal at malay na 
pagpapasyang paulit-ulit na isinasagawa at inaangkin sa pagkalesbiyan, 
hinuhubog sa patuloy na paglaban sa ipinapataw na kaayusan hanggang sa 
maitanghal ang lesbiyan na hindi bukod o kaiba, kundi isang karaniwang 
indak at pamumukadkad na mahalagang tugon at hamon sa tunay na 
malayang lipunan. 
 

Department of Filipino, De La Salle University, Philippines 
Department of Filipino, Univerity of Santo Tomas, Philippines 

Department of Filipino, Central Luzon State University, Philippines 
Department of Philosophy, De La Salle University, Philippines 

 
References 
 
Alfonso, Grac Javier, “Rome and Juliet: No Stereotyping of Women who Love 

Women,” in Manunuri ng Pelkiulang Pilipino (30 October 2014), 
<http://www.manunuri.com/reviews/rome_and_juliet_no_stereotyp
ing_of_women_who_love_women>, 12 March 2016. 

Butler, Judith, Gender Trouble: Feminism and the Subversion of Identity (New 
York: Routledge, 1990). 

Cantor, Olivia, “Lesbiana, Lesbiana, Paano Ka Isinasapelikula: Ilang 
Pagmumuni sa Pagsasadula ng mga Lesbiana sa Pelikulang 
Filipino,” in Tabi-tabi sa Pagsasantabi: Kritikal na Tala ng mga Lesbiana 
at Bakla sa Sining, Kultura, at Wika, ed. by Eugene Y. Evasco, Roselle 
V. Pineda, and Rommel B. Rodriguez (Quezon City: University of the 
Philippines Press, 2003). 

Guieb, Eulalio III, “Mga Anyo ng Sineng Filipino: Paghahanay at Paglilinaw 
ng mga Kinagisnan at mga Tunguhin,” in Sining ng Sineng Filipino 
(Quezon City: UP Sentro ng Wikang Filipino, 2009). 

Lumbera, Bienvenido, “Ang Pelikula sa Lipunang Filipino, Ang Lipunang 
Filipino sa Pelikula,” in Writing the Nation/Pag-akda ng Bansa (Quezon 
City: University of the Philippines Press, 2010). 

Oslon, Gary A. and Lynn Worsham, “Changing the Subject: Judith Butler’s 
Politics of Radical Resignification,” in Politics of Possibility: 

http://www.kritike.org/journal/issue_19/angeles_et%20al_december2016.pdf
http://www.manunuri.com/reviews/rome_and_juliet_no_stereotyping_of_women_who_love_women
http://www.manunuri.com/reviews/rome_and_juliet_no_stereotyping_of_women_who_love_women


 
 
 
60   PERFORMATIVITY AT PAGKALESBIYAN 
 
 

 
© 2016 Judith R. Angeles, Tracie Kathlynne B. Bacarro,  
F.P.A. Demeterio, III, Jonathan Vergara Geronimo, and Patricia Bettina L. Peliño 
http://www.kritike.org/journal/issue_19/angeles_et al_december2016.pdf 
ISSN 1908-7330 
 

 

Encountering the Radical Imagination (New York: Paradigm Publishers, 
2007). 

Pangilinan, Sharon Anne, “Ang Pagdaloy sa Kasaysayan at Kasaysayan ng 
Pagdaloy ng Panitikang Lesbiyana ng Pilipinas,” in Likhaan: The 
Journal of Contemporary Philippine Literature, 3 (2009). 

Tolentino, Rolando B., “Lalaking Pin-up, GRO, at Macho Dancer” In Lalaking 
Pin-up, GRO, at Macho Dancer: Ang Pagtatanghal ng Pagkalalaki sa Edad 
ng Globalisasyon (Pasig City: Anvil Publishing, Inc., 2004). 

 
 
 

http://www.kritike.org/journal/issue_19/angeles_et%20al_december2016.pdf

